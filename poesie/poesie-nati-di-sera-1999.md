<body>
<h6 class="header">Poesie - Nati di sera</h6>
<hr/>
<h1>Nati di sera</h1>
<p class="author">di Claudio Tortorelli</p>
<p class="place">Arezzo</p>
<p class="republishData">Pubblicato il 1999 - Ultima revisione il 20/10/2021 - Revisione n. 2</p>
<p>Torna a <a href="https://www.claudiotortorelli.it">www.claudiotortorelli.it</a> -- <a href="https://www.claudiotortorelli.it/70275e15ac8ed8fc9674656e96ee7e42bedf06d139c17afa1bd77e8ac38d5971.html">Revisione precedente</a></p><br/><hr/>
<div style="text-align:center; margin-top:40px;"><a name="index"></a><b>Indice</b></div>
<p class="summary">
<b><a class="summarylink" href="#3">Testamento - 26/12/1999</a></b><br/>
<b><a class="summarylink" href="#4">Irlanda - 1999</a></b><br/>
<b><a class="summarylink" href="#5">Nonni e nipoti - 06/12/1999</a></b><br/>
<b><a class="summarylink" href="#6">Novembre 1971, periferia di Milano, Nuvoloso, Uscendo da un portone - 12/12/1999</a></b><br/>
<b><a class="summarylink" href="#7">16/10/1999 - 16/10/1999</a></b><br/>
<b><a class="summarylink" href="#8">Pensiero - 03/10/1999</a></b><br/>
<b><a class="summarylink" href="#9">Qwerty - 22/09/1999</a></b><br/>
<b><a class="summarylink" href="#10">Pensiero da una cena di classe - 17/09/1999</a></b><br/>
<b><a class="summarylink" href="#11">Medusa - 15/09/1999</a></b><br/>
<b><a class="summarylink" href="#12">Gioco di specchi - 14/09/1999</a></b><br/>
<b><a class="summarylink" href="#13">Giano - 26/08/1999</a></b><br/>
<b><a class="summarylink" href="#14">Disquisizioni moderne e poetiche in apparenza - 25/08/1999</a></b><br/>
<b><a class="summarylink" href="#15">Dissoluzione - 25/08/1999</a></b><br/>
<b><a class="summarylink" href="#16">Don Chisciotte - 05/06/1999</a></b><br/>
<b><a class="summarylink" href="#17">Alla Luna - 12/06/1999</a></b><br/>
<b><a class="summarylink" href="#18">Mary Celeste - 01/06/1999</a></b><br/>
<b><a class="summarylink" href="#19">Giustificazioni futuribili - 27/04/1999</a></b><br/>
<b><a class="summarylink" href="#20">I Binari di Atlantide - 10/04/1999</a></b><br/>
<b><a class="summarylink" href="#21">Marzo Ipertestuale - 20/03/1999</a></b><br/>
<b><a class="summarylink" href="#22">Metamorfosi subcosciente di una macchina - 12/03/1999</a></b><br/>
<b><a class="summarylink" href="#23">A.D. 6999 - 04/03/1999</a></b><br/>
<b><a class="summarylink" href="#24">Chiamate ricorsive - 28/02/1999</a></b><br/>
<b><a class="summarylink" href="#25">Le ragioni della guerra - 26/02/1999</a></b><br/>
<b><a class="summarylink" href="#26">Proprietà invariante - 20/02/1999</a></b><br/>
<b><a class="summarylink" href="#27">Azzurri feticci - 18/02/1999</a></b><br/>
<b><a class="summarylink" href="#28">Scatole cinesi - 16/02/1999</a></b><br/>
</p>
<br/>
<p>
Come un racconto, il suo momento.<br/></p>
<p>
Come un uomo, lo stato di coscienza e il suo tempo.<br/></p>
<p class="indent">
Fu un giorno, che si accorse di essere nato. E lo capì, guardando un foglio, anzi una fotocopia, verso le nove la mattina. Si nasce senza cerimonie, e la nascita è l'unico momento in cui ci si sente neutri, imparziali e liberi. Alzò lo sguardo, alla finestra ancora appannata, e fuori era Gennaio. Nella faccia, nel suo corpo nulla era cambiato. Solo lo sguardo ne tradiva la coscienza. Così si sollevò dalla seggiola e prese in mano qualcosa che neppure avvertì, si avvicinò a quell'oblò, e vide il sole, riflesso limpido sulla parete bianca e compatta della casa di fronte. Allora voltandosi, principiò a pensare, e pensando uscì di casa, in sella alla sua bicicletta da corsa. La sua vecchia bici: era uno degli oggetti a cui lui tributava il massimo rispetto, una delle poche cose che gli erano rimaste dell'adolescenza, e che durante tutto quel periodo, e specialmente dopo, gli erano rimaste al fianco. A bordo del proprio cavallo, onesto, l'animale meccanico che dava ciò che riceveva, continuò a pensare. A dispetto del sole, l'aria fredda, non era da pre-primavera, e il passaggio luce ombra, di palazzo in palazzo, era fisicamente singolare. Non ci fece troppo caso. Svoltò dalla via principale, fino all'incrocio che percorreva per andare a scuola, poi su per la salita, accanto il vecchio ospedale, (dove era nato) che adesso volgeva al disuso, infine prese il viottolo, uno dei tanti che immetteva nel parco. Quel luogo era fatto per sognare. Da bambini, da ragazzi, da adulti. Ecco, non un metro di terra senza un sasso, una buca un dosso, erba nel prato, alberi metà spogli, la villa merlata in cima alla collina. Erano pochi ettari, eppure, conoscerne ogni segreto era pressoché impossibile. Pattugliando le stradine della memoria, pedalò lungo i ricordi, e quanti ne associò a ciò che vedeva! Ma tutto questo era solo il background. In realtà, lui si sentiva solo, tremendamente. E tutto quello che gli veniva incontro nella mente, mostrava i due volti della tenerezza del passato, e della paura, della malinconia. L'uomo si divide, la sua specie è davvero divisa in razze: i perdenti e coloro che non si ritengono tali. Amara fu la sua riflessione e la pedalata seguiva il ritmo della sua mente, alternando energia e mollezza, stanchezza. Si arrestò dopo qualche giro del parco, ad osservare dalla bassa collina la città, che sfumava presto in periferia e nella campagna. Era un perdente. Quando si accorse di questa condizione, nulla più gli sembrò tale e quale a prima: la scuola, la famiglia, il futuro e i ricordi, gli ideali obiettivi, l'amore. Assunse un tono di spirito alquanto insolito, sprofondò nel silenzio oscuro e al contempo vide la luce della consapevolezza. Con tale umore si apprestò a dedurre, cosa che usualmente non faceva mai senza che prima avesse in modo ufficiale trovato un bandolo iniziale molto serio, e ai suoi occhi profondo, da cui partire. Essere perdente cosa vuol dire? La risposta gli sovvenne con una semplicità allarmante: vuol dire essere normali, ovvero risultare nella realtà molto al di sotto di quello che si sarebbe dovuto essere nella fantasia. Questo era il destino dei più, pensò. Ma gli parve impossibile fare parte dei più, rinunciare a quel destino di poetica immortalità che si era tante volte figurato. Esiste un periodo nella vita che si fanno ipotesi sul proprio futuro, e non si rinuncia a nulla: quel periodo è l'infanzia. Questo è seguito dal più breve periodo in cui una dopo l'altra cadono le ipotesi: l'adolescenza. Quest'ultimo si conclude in un giorno ben preciso, e molto spesso rimosso dalla coscienza: il giorno in cui la vita taglia l'ultima gomena e la mongolfiera parte senza il suo passeggero. Quando era stato quel giorno? Anche lui non ne aveva memoria. Passò oltre nella deduzione. Io morirò. Non ho davanti altre scelte, adesso molte di quelle variabili che avrebbero potuto fare di me qualcos'altro, si stanno fissando in misere costanti, una dopo l'altra, giorno dopo giorno. Lo sapeva già qualche anno fa, e adesso si trovava a vivere il futuro.<br/></p>
<p class="indent">
Osservò distrattamente la bicicletta appoggiata. Rimane una speranza, quella che può essere considerata da alcuni forma di saggezza e maturità, da altri patetico illudersi: la vita salda le giunture e la sua ruggine incastra i meccanismi, ma questa non è che la fine di una forma mentale e l'inizio di una nuova, tutta da apprendere. Se quell'oggetto di cui noi eravamo il cuore e il moto perpetuo adesso è immobile, allora bisogna scendere e cominciare a muoverci da soli, ruotando secondo ogni possibile e infinita prospettiva ciò che ci è stato dato e che pare inservibile. Un prisma e la sua luce, la vita e noi. </p>
<h2><a name="3"></a>Testamento - 26/12/1999</h2>
<p class="returnIndex"><a href="#index">[indice]</a></p>
<p class="indent">
Quale vergogna provo, <br/> quanto distante da ciò che il bambino chiama <br/> Dio. <br/> Amore e finzione non sono diversi, <br/> si confondono nella delusione stanca del pescatore con le reti bucate, <br/> cosa vuoi? <br/> Ti chiedono tutti se non sei un pazzo, <br/> perché te lo chiedono? <br/> Perché il mondo non è caotico <br/> Perché non è permesso fuoriuscire dagli argini delle cose <br/> E quale follia più grande di questa? <br/> Credersi... </p>
<p class="indent">
Robot, siete se non lo capite, <br/> che quello che fate non lo volete fare <br/> e quello che dite, l'ha detto qualcun altro <br/> e quello che vi accade, giorno dopo giorno  <br/> è schema con eccezioni. <br/> Non casualità, caos democratico e da molti dipinto perverso <br/> Da tutti temuto.</p>
<p class="indent">
Non parlo per me <br/> Sono il pazzo che sta al di fuori <br/> Quale scienziato può studiare un oggetto <br/> Se ne fa parte?</p>
<p class="indent">
Il mondo giubila, per cosa? <br/> Come manifestare gioia in un modo così stereotipato <br/> E le masse si accendono oggi per pregare <br/> Domani per combattere, <br/> e nessuno prega nel chiuso e nell'oscuro, <br/> il Tempio s'accinge a crollare in una discoteca. <br/> </p>
<p class="indent">
Vedo le urla e ne comprendo il perché <br/> Ma non so il dolore di quegli occhi e quelle mani <br/> Come afferrarle? <br/> Stupidità, tanta, <br/> l'uomo le si abbraccia prima di diventare ipocrita. <br/> Quante e quante le mani che al cielo si protendono... </p>
<p class="indent">
Sai, forse sto iniziando a capire, <br/> forse la macchina sta entrando in me, <br/> mi sto arrendendo, <br/> non voglio scrivere più, <br/> adesso non sento più nulla nello scrivere, <br/> il mio cuore non batte per amore crede alle gioie delle mortali sembianze, <br/> la mia mano non s'infiamma nel narrare lo sdegno  <br/> o il sofferto e casuale raggiungimento di una vetta <br/> cronista di un'impresa dell'anima. <br/> No: adesso è un freddo documento contabile <br/> Che riporta su carta la lista dei caduti <br/> E dei giorni perduti, e con loro <br/> Chissà quante guerre e quali volti.</p>
<p class="indent">
Davanti ho solo le tante ragioni di tutti <br/> Le sacrosante verità che ognuno vuol far valere. <br/> Le mille realtà incastrate e limitate entro le quali ciascuno  <br/> si riconosce <br/> Senza concepire gli altri. Loculi a miliardi <br/> S'accatastano e dentro gente vi urla insulti <br/> Al mondo esterno: siete sepolti vivi, <br/> sorgete, nuovamente, e guardatevi intorno. <br/> Guardate! <br/> E' in nostro potere guardare e capire, <br/> come potete fare l'una o l'altra cosa dentro i vostri <br/> comodi o terribili sepolcri?</p>
<p class="indent">
Mi perdo per ore a ragionare su questo e su quello che voglio <br/> Su come il mondo mi cambia e non si faccia cambiare <br/> Il tempo e la morte sono le migliori componenti della serenità <br/> Consapevole e non arrendevole.</p>
<p class="indent">
Perché protrarre questa pena, questa dogmatica ricerca dell'essere <br/> Fatta su carte, come una mappa di un'isola sperduta. <br/> Quale tesoro... quale premio in fondo alla ricerca? <br/> Quale è la fine della ricerca? <br/> Solo per illudersi che si faccia qualcosa di nobile? <br/> Oppure per lasciare traccia dei propri sforzi, <br/> indicare e aprire la strada? <br/> E per chi?  <br/> Ognuno se l'apra da solo la strada, <br/> negli anni lucenti delle gioventù a venire. <br/> Io ho attraversato foreste e abbattuto alberi colossali <br/> per farmi un varco <br/> Ed alla fine della foresta c'è il deserto, <br/> nel capire che per molti la gioventù non è mai esistita, <br/> né foreste... </p>
<p class="indent">
Se il percorso è lo stesso la destinazione cambia, cari miei, <br/> e dove ognuno perviene lo saprà di colpo viaggiando, <br/> se ha la curiosità ironica di chiedersi dove si possa arrivare.</p>
<p class="indent">
Da qui in avanti, compagni, la strada che farò <br/> La cancellerà il vento che spazza la sabbia, <br/> mi rifugerò muto nel mio profondo <br/> senza pormi troppe domande <br/> mi accorgerò di diventare sempre più meschinamente coinvolto  <br/> col sistema tribale in uso dimenticando <br/> tutto questo, <br/> ai miraggi seguiranno le illusioni e nuovamente miraggi <br/> e poi nebbia <br/> così che il giorno e la notte finiranno in un interminabile crepuscolo <br/> e l'aspetto sarà quello di chi è progettato per vivere conformemente. <br/> </p>
<p class="indent">
Non credete a quello che dico <br/> Forse non sono già più io <br/> Leggete e proseguite <br/> Traendo opportune conclusioni. <br/> Bando alle speranze letterarie e salottiere!</p>
<p class="indent">
"E' notte serena e cupa nel vociare del vento sulle dune <br/> bottiglione stappato e vuoto <br/> romba il mio cuore al calar delle stelle <br/> nasce un'unica luce  <br/> è lei che oggi mi guiderà! <br/> Mi metto in marcia..."</p>
<h2><a name="4"></a>Irlanda - 1999</h2>
<p class="returnIndex"><a href="#index">[indice]</a></p>
<p class="indent">
Nelle brughiere d'Irlanda <br/> mi persi la mattina <br/> cercando di fuggire all'insonnia <br/> di una selvaggia esistenza. <br/> E là trovai la strana sensazione <br/> di aver trovato un luogo del mondo <br/> dimenticato tra le acque e l'erba <br/> Giano bifronte all'est, all'ovest <br/> a entrambi nascosto. <br/> E là mi accampai frastagliatamente <br/> bivaccando la notte in forre e macchie <br/> sicuro finalmente <br/> di essermi davvero perduto. <br/> E nessuno mi avrebbe trovato <br/> nessuno avrebbe creduto di trovarmi <br/> sotto qualche cespuglio di una terra antica e selvaggia <br/> all'ombra di un dolmen, o in faccia all'atlantico <br/> soffiando sul volto alle brezze gelidumide del nord. <br/> Se non fosse venuta la vita a cercarmi... <br/> conosce i sentieri <br/> batte le campagne, <br/> immagina i desideri di ognuno. <br/> E mi trovò, felice, <br/> a giocare con qualche fiore di campo <br/> e la terra era il mio vestito <br/> e il cielo, i miei occhi.</p>
<p class="indent">
Mi prese sicura, <br/> come la madre suo figlio <br/> imbrigliò i miei giorni e i miei desideri <br/> crebbero, come l'orgoglio e l'ambizione del falco, <br/> che osserva dall'alto il nido dov'era inchiodato <br/> ancora implume.</p>
<p class="indent">
E adesso mi sono trovato, <br/> una volta per tutte ricordo chi sono. <br/> E non ne faccio colpa a nessuno, <br/> non alla Vita, madre che ascolta e che cresce suo figlio <br/> perché sia pronto a prendere in moglie un giorno <br/> la Promessa Sposa. <br/> Solo l'Irlanda ebbe il dono di farsi amare e poi morire <br/> nel mio cuore <br/> farsi silenziosamente sostituire.</p>
<h2><a name="5"></a>Nonni e nipoti - 06/12/1999</h2>
<p class="returnIndex"><a href="#index">[indice]</a></p>
<p class="indent">
Quanto lontani saremo da loro...  <br/> Quanto, dimenticati gli usi e la vita. <br/> Piatto attorno è lo spirito della Morte. <br/> Bianca è la nuova alba, e nulla muta <br/> Noi, sempre meno.</p>
<p class="indent">
Nonni, ragazzi, amici. <br/> Quanto vicino sono andato alle vostre vicissitudini. <br/> E la Storia un terribile scherno per voi <br/> La vostra storia mi ha solo sfiorato  <br/> Di voi è arrivata la neve dei ricordi <br/> E dei racconti. <br/> Dei tristi racconti di vecchi.</p>
<p class="indent">
Ragazzo fui, uomo mai sono stato. <br/> Nella neve e nella sabbia ho perduto il cuore e la ragione. <br/> Ho perduto. Mille lagrime non raccontano un istante. <br/> Perché ci osservano <br/> Gli anni, i nemici <br/> Gattini miagolano nel fondo <br/> Nel nero si soffocano <br/> Gli anni migliori. <br/> I migliori. <br/> Pedine di un gioco impazzito <br/> Mi sento mangiato <br/> E sempre meno freddo <br/> Dentro mi prende... </p>
<p class="indent">
Quale guerra e per chi. <br/> Per chi si combatte? <br/> Non voglio combattere più. <br/> Sono solo e non credo in nulla. <br/> Tra le mani l'arma che insudicia l'anima. <br/> E poco a poco mi succhia. <br/> Già non vedo l'amore. <br/> Rumore, tanto. <br/> Il freddo dentro mi prende <br/> Ma sempre meno... </p>
<p>
Nipote sarai il mio testimone... nonno sarai la mia guida.</p>
<p class="indent">
Non giudicatemi, sono stato solo un uomo <br/> In una spietata bianca pianura.</p>
<h2><a name="6"></a>Novembre 1971, periferia di Milano, Nuvoloso, Uscendo da un portone - 12/12/1999</h2>
<p class="returnIndex"><a href="#index">[indice]</a></p>
<p class="indent">
La missione ha un suo contesto, <br/> vi nasce e prospera, vi muore, <br/> e noi alle volte spiriamo con lei, in tenera età.</p>
<p class="indent">
Quello che è davanti alle volte è troppo vicino <br/> Ciò che è dietro non si riesce a vedere <br/> Nuovamente.</p>
<p class="indent">
E si annaspa al mattino <br/> Nell'incertezza <br/> Di notte ripiombiamo <br/> E perché... </p>
<p class="indent">
Allo specchio, <br/> mi volto e rido <br/> mi volto e mi capisco <br/> mi volto e non ci sono.</p>
<p class="indent">
E' follia? <br/> Ogni attimo mi spiazzo <br/> E cerco il cipresso dove riparare <br/> Dal prossimo solleone.</p>
<p class="indent">
... perché alcuni hanno in mano la missione, <br/> altri non la comprendono, <br/> alcuni ne inventano nuove, <br/> oppure la distruggono... </p>
<p>
Molti, molti, molti... </p>
<p class="indent">
Ho visto una giostra  <br/> La musica e le lampadine <br/> Una fisarmonica, cavalli danzare in cerchio. <br/> Un tempo eravamo bambini, <br/> adesso non sappiamo più <br/> cosa bisogna fare da grandi. <br/> Il mondo è troppo difficile da capire <br/> Da grandi... </p>
<p class="indent">
Mi sento giovane e vecchio, <br/> ho fatto già tutto, non ho mai vissuto, <br/> sono una bussola tra 100 calamite.</p>
<p class="indent">
Si nasce sapendo, poi si dimentica. <br/> La musica o l'autunno, uno sguardo, <br/> Dei fagioli, riportano alcuni a ricordare, <br/> riconsiderare, rinunciare.</p>
<p class="indent">
Si sostituisce allora un occhio con una pallina <br/> E una mano si taglia <br/> Per averne una di ricambio. <br/> Ci si schiarisce la voce ruggendo <br/> Si parla da soli. <br/> Si pensa... si progetta ... si vive per qualcosa <br/> Che non può più morire. <br/> Basta sensi di colpa o d'angoscia <br/> Fine di ogni pretesa o diritto, da o verso alcuno. <br/> Sei matto, libero o cosa? <br/> Si dirà in giro che non capisci, <br/> e così sarà. <br/> Si mormorerà che non vedi: <br/> proprio così! <br/> Si accuserà, e sarà tutto vero... </p>
<p>
Ho visto morire.  <br/> Ho visto, più raramente, vivere.</p>
<h2><a name="7"></a>16/10/1999 - 16/10/1999</h2>
<p class="returnIndex"><a href="#index">[indice]</a></p>
<p class="indent">
Scie nel tempo <br/> Prore di navi	 <br/> Ho la mente strutturata <br/> Per concepire il presente <br/> Ma l'evoluzione non ha fatto ancora il suo corso, <br/> e vedo le scie, <br/> come gocce sulla finestra <br/> si allungano e s'asciugano <br/> lasciano aloni colando <br/> sulla mia memoria <br/> così che la realtà del cosciente <br/> diviene una foto <br/> con esposizione razionalmente infinita, <br/> e nei luoghi persone si accavallano <br/> e si incontrano vecchi e giovani <br/> la stessa identità in due differenti fotogrammi <br/> ma non si capiscono <br/> e io rido nello sbattere su me <br/> o su persone morte: <br/> adesso non esisto più  <br/> infinitesimo di me ogni me <br/> in eterno <br/> ogni istante è una realtà diversa <br/> non più grande né più piccola, <br/> nessuno è un individuo, siamo scie <br/> così tanti da dimenticarsi <br/> così tanti <br/> io sono così tanti.</p>
<h2><a name="8"></a>Pensiero - 03/10/1999</h2>
<p class="returnIndex"><a href="#index">[indice]</a></p>
<p class="indent">
Dio perché permetti questo? <br/> Perché l'uomo non ti capisce? <br/> Sei troppo vicino o troppo lontano? <br/> Lo siamo noi?</p>
<p class="indent">
Alle volte il bene è così grande <br/> Da tollerare il male <br/> Ed il male è talmente forte <br/> Da odiare e combattere anche se stesso.</p>
<p class="indent">
Dio, non ci indurre in Tentazione, <br/> siamo uomini e comprendiamo lo spazio su tre dimensioni <br/> le altre, quelle trasversali e illogiche <br/> ci confondono solamente.</p>
<h2><a name="9"></a>Qwerty - 22/09/1999</h2>
<p class="returnIndex"><a href="#index">[indice]</a></p>
<p class="indent">
Amarsi di sera <br/> E sciogliersi nel vuoto di una rassicurante canzone <br/> Riempire il contorno <br/> Di ansiose e rosa  <br/> Fantasie. <br/> Non è per me.</p>
<p class="indent">
Correre nell'umida mattina <br/> Attraverso le infinite particelle di ricordi <br/> Che urtando si compongono <br/> In aberranti e verdi <br/> Miraggi. <br/> Non è per me.</p>
<p class="indent">
Capire cosa si vuole <br/> Nella penombra levigata dal pensiero <br/> Consapevole devozione <br/> In una chiesa o in un sottopassaggio <br/> Lucida follia che porta a staccarsi <br/> A fuggire e restare  <br/> Lontano e rosso <br/> Capire. <br/> Tutto non è più per me. <br/> Cado. La rete ha trame troppo grandi <br/> E quale pesce <br/> Io non so di essere. <br/> </p>
<p>
Pescatore, chi sei?</p>
<h2><a name="10"></a>Pensiero da una cena di classe - 17/09/1999</h2>
<p class="returnIndex"><a href="#index">[indice]</a></p>
<p class="indent">
Icaro dovevo essere  <br/> E volare sopra le tempeste autunnali <br/> Veloce e sicuro <br/> Con ali di cera.</p>
<p class="indent">
Ieri ho visto una leggerezza di goccia <br/> Bagnare altre labbra <br/> Mentre forse era solo pioggia.</p>
<p>
Abbracciata all'angelo che seppe dirti cosa amare.</p>
<p class="indent">
Conosco questi momenti <br/> E li amo perché adesso sono io <br/> Nonostante abbia capito che nulla ha una sola faccia. <br/> Vedo alberi gialli e scogliere solitarie <br/> E caldarroste e funghi e odore di bosco. <br/> Nasco adesso ancora una volta <br/> E una canzone mi porta fuori dal grembo <br/> Di un'estate, madre sempre, sposa mai.</p>
<p class="indent">
Alle volte associo, gioco, a combinare e sovrapporre <br/> E ti vedo nel vento con capelli dolcemente sparpagliati <br/> e l'orizzonte è grigio <br/> Intonato alle foglie arancio. <br/> Probabilmente tu ci sarai.</p>
<p class="indent">
Capisci, allora non dissi nulla, <br/> era un altro tipo di amore <br/> troppo bambino per essere rivelato. <br/> Troppo egoismo di fanciullo ancora prendeva i miei occhi <br/> E la bocca, il terrore di perdere lei. <br/> E così nulla ho perduto perché se anche fosse stato <br/> Non sarebbe stato ciò per cui naufragavano le nostre illusioni.</p>
<p class="indent">
Un unico rimpianto: se tu sei stata un errore solamente <br/> si impara, io viaggerò ovunque <br/> Per presentarmi davanti ad un'altra te <br/> A dire finalmente che l'amo.</p>
<p class="indent">
Dovevi essere il mio traguardo <br/> Mi hai dato una magnifica e indelebile partenza.</p>
<h2><a name="11"></a>Medusa - 15/09/1999</h2>
<p class="returnIndex"><a href="#index">[indice]</a></p>
<p class="indent">
Nella brutalità <br/> Io vedo ancora il fanciullesco <br/> E l'amore  <br/> Ora sfregiato e disilluso <br/> Che si muove tenebroso <br/> Dentro me. <br/> Colgo ancora piccoli fiori <br/> Ma non più per farne mazzetti <br/> Bensì disperderli nella fiamma, <br/> tante croci nell'anima! <br/> Cosa non può la delusione <br/> L'arrogante pretesa di arrivare e capire <br/> Fallita <br/> Che cresce e si incancrena <br/> Ruggisce e si dimena, <br/> pazza, e non ricorda perché. <br/> Un uomo trasforma un due. <br/> Avessi il coraggio di guardarla un istante negli occhi: <br/> o io o lei <br/> saremo di pietra.</p>
<h2><a name="12"></a>Gioco di specchi - 14/09/1999</h2>
<p class="returnIndex"><a href="#index">[indice]</a></p>
<p class="indent">
Mi perdo in una stanza <br/> Al collo uno specchio <br/> Là dentro sono io. <br/> Maschere di cera <br/> Alle volte si sciolgono <br/> e colano nel deforme <br/> mentre si muta il sentire abituale <br/> e qualche altra consapevolezza s'assume, <br/> lo si capisce, <br/> dalle rughe o dai capelli, <br/> quando accade, io non ci sono. <br/> Mi osservo ad uno specchio <br/> Per capire chi sono <br/> Quando non sono <br/> Non sono io a vedere, a pensare.</p>
<p class="indent">
Volano etichette <br/> Farfalle appiccicose <br/> S'attaccano al burattino nudo <br/> E coprono e vestono il corpo <br/> Tramutano la sua materia nell'apparenza <br/> E danno vita all'identità dell'istante. <br/> Burattino, tu sei di legno. <br/> I rami divengono radici <br/> E nell'aria si saldano. <br/> L'albero secca e dondola <br/> Al capriccio del cielo.</p>
<p class="indent">
Mi perdo in una stanza <br/> Al collo uno specchio <br/> Là dentro non sono io.</p>
<h2><a name="13"></a>Giano - 26/08/1999</h2>
<p class="returnIndex"><a href="#index">[indice]</a></p>
<p class="indent">
Quando parla per me il silenzio <br/> Mi sento egoisticamente appagato <br/> E trovo la vergogna sorridermi sull'uscio <br/> Tutto intorno mi spinge a ricredermi: <br/> sei un fallito... <br/> sei un escluso... <br/> fai ciò che la nostra coscienza ti impone... <br/> Quello che senti è frutto del collettivo <br/> Quello che fai lo fai per gli altri <br/> Ma come gli altri vogliono tu faccia. <br/> Libero o no è solo autocritica <br/> La sostanza mi lega con nodi saldi. <br/> Il mio cervello è programmato da mani discrete. <br/> E chi sono io <br/> Cosa penso in questo momento non importa. <br/> Io sono in altri luoghi <br/> Ho un'altra forma e concezione della vita <br/> Sono il simbolo del contrario <br/> E il mio volto è nell'altra faccia della luna <br/> Neppure a me stesso lo posso mostrare.</p>
<h2><a name="14"></a>Disquisizioni moderne e poetiche in apparenza - 25/08/1999</h2>
<p class="returnIndex"><a href="#index">[indice]</a></p>
<p class="indent">
Noia e aridità <br/> Si distendono sulle parole che si muovono <br/> Attorno alla mia percezione <br/> Limitata. <br/> Tutto mi appare vecchio <br/> E già lo sono anch'io <br/> E la polvere mi entra nelle crepe.</p>
<p>
E la pioggia starà arrivando... </p>
<p class="indent">
Sì, mi sento uno dei tanti che non sono nessuno <br/> E mi compiaccio della mia scelta <br/> La scelta di vivere <br/> Nonostante tutto appaia già detto <br/> I peggiori costumi e le vitalità nascoste dell'uomo <br/> Siano stati analizzati.</p>
<p class="indent">
Corro il rischio di dire la mia <br/> Esprimere un'opinione ed invecchiare con lei. <br/> Alle volte un'angoscia irrequieta...  <br/> ... un autunno ... è un fitta passeggera.</p>
<p class="indent">
La banalità ristagna. Io sono come lei e loro <br/> Che parlano di loro stessi, il nulla.</p>
<p class="indent">
Una volta vedevo. Avevo il dono della vista <br/> Potevo separare colori e sentimenti e rifonderli <br/> A piacimento. <br/> Avevo le Facoltà Perdute. Il pensare era di mia volontà. <br/> Ed il perdersi nella fantasia una necessità.</p>
<p class="indent">
Ma le crepe si allargano e feriscono gli occhi. <br/> La polvere si accumula. <br/> La mia gioventù è divenuta di polvere. <br/> Quando pioverà... </p>
<h2><a name="15"></a>Dissoluzione - 25/08/1999</h2>
<p class="returnIndex"><a href="#index">[indice]</a></p>
<p class="indent">
Ci vuole un istante a mutare <br/> Il corso delle nuvole <br/> Ed il cielo dove sospirano. <br/> Non credo alla felicità <br/> Non la penso neppure  <br/> Solo così sono felice. <br/> La sera esco dalle tane <br/> E mentre stormi di passeri tornano <br/> E negli oblunghi cipressi osservano il calare della loro vita, <br/> io colgo il fardello più peso <br/> e vado <br/> consapevole della sua gravità  <br/> ancora disinvoltamente lo carico: <br/> scandalo! Intimo scandalo? <br/> So quanto pesa e non mi sacrifica più le spalle. <br/> Conosco la sua colpa e comprendo la mia <br/> Forse la supererò. <br/> E' fede o blasfemia <br/> Indifferenza e placida follia <br/> Il mio carico...  <br/> è anche una luce che scompare tra i rovi della notte. <br/> Non so e nulla mi tange <br/> Sul largo ed erboso sentiero della pace.</p>
<h2><a name="16"></a>Don Chisciotte - 05/06/1999</h2>
<p class="returnIndex"><a href="#index">[indice]</a></p>
<p class="indent">
Sono un mulino e le mie braccia ruotano <br/> Al vento <br/> Arido e sole <br/> Attorno. <br/> Parlo da solo al vento <br/> E lui non risponde  <br/> Mai. <br/> Forse ha capito tutto  <br/> Forse io ho già intuito la sua risposta. <br/> Sono inchiodato al suolo <br/> Dal sole <br/> Le mie braccia ruotano <br/> E la mia mente si smarrisce <br/> Al vento. <br/> Sono scomparsi pure gli ultimi miraggi <br/> La mia sete si fa mortale <br/> Il vento percuote e spazza <br/> La mia ultima volontà <br/> Sento già chitarre e posso già intuire <br/> Il futuro. <br/> Il futuro si intuisce facilmente <br/> Il vento che secco si abbatte su noi mulini <br/> Ce lo fa intuire, mai indovinare. <br/> Turbine adesso e sabbia negli occhi <br/> E le ultime assi si schiodano e volano <br/> E nessuno attorno se non desolazione <br/> Per la mia semplice comprensione. <br/> Sono sbattuto, sono sconfitto, sono solo. <br/> ... <br/> Come un orso vedo apparire <br/> Una fiera mostruosa atterrirmi <br/> Essa fagocita e digerisce e ruggisce <br/> Poi tace. <br/> Tutto poi tace. <br/> Il vento non esiste più <br/> Non è forse mai esistito <br/> Pare che non debba tornare. <br/> Solo il sole brucia anche le ultime nuvole sopra <br/> E adesso mi osserva in silenzio. <br/> Silenzio, silenzio... silenzio. <br/> Un silenzio di dolce condanna? <br/> Un silenzio che parla più di infinite parole. <br/> ... <br/> Ecco apparire nel giallo ondulato dell'orizzonte <br/> Un cavaliere. <br/> Negli occhi trovo fresche pianure <br/> Nel profilo la forza di un vero silenzio <br/> Sulla fronte ruvida un ideale che resiste ad ogni vento. <br/> Lo vedo lottare contro di me <br/> Con me. <br/> Lui ed io. Io e lui. Contro e una sola cosa. <br/> Il sole appare per un attimo più grande. <br/> Il cavaliere è una sua illusione <br/> E presto scompare in una nuvola di polvere <br/> La notte deve pur scendere. <br/> Domani la Grande Stella <br/> Tornerà ad osservare il vento lasciarmi nudo.</p>
<h2><a name="17"></a>Alla Luna - 12/06/1999</h2>
<p class="returnIndex"><a href="#index">[indice]</a></p>
<p class="indent">
Quante di voi ho perduto? <br/> Come non sentirsi colpevoli di qualcosa di vago <br/> nell'osservare i corpi e le vesti <br/> di giovani estive bambine <br/> ballare. <br/> Ipotesi si affacciano ai balconi degli occhi <br/> e assumono significato gli sguardi <br/> a tratti marmorei <br/> riprendono vita <br/> e parlano di amore nella calca <br/> Amore nel frastuono <br/> sussurrano e si spengono <br/> mozziconi di sigaretta. <br/> Perché non vi accorgete <br/> quando voltate il viso arcobaleno, <br/> qui non ho materia su cui pensare <br/> solo anime distratte volutamente <br/> veloci e tenere, seducono. <br/> E l'uomo vorrebbe amare nel guardarle. <br/> Scendono le ore lungo le lancette e gocciano <br/> un uomo le Ama ma non osa Amare <br/> un uomo Ama e si innamora di ognuna <br/> di ogni sua romantica fantasia futuribile. <br/> Scendono gocciando le ore dalle lancette.</p>
<h2><a name="18"></a>Mary Celeste - 01/06/1999</h2>
<p class="returnIndex"><a href="#index">[indice]</a></p>
<p class="indent">
E' bastato un istante della tua ideale presenza nella mia mente,  <br/> perché ancora mi si affollassero intorno sogni e  <br/> sentimenti sepolti e resuscitati.  <br/> Non importa se non lo saprai mai.</p>
<p class="indent">
Un raggio d'un tratto <br/> attraversando plastica e fili, <br/> dal fondo del pozzo, l'ideale gettato  <br/> per il sussurro della vecchia signora  <br/> che consola e spesso illude sul futuro, <br/> ha luccicato di nuovo. <br/> E' stato solo un attimo di fanciullesco ritorno, <br/> una nave fantasma con le vele stracciate <br/> è rientrata lentamente nel porto <br/> carica del nulla, scheletro del mare <br/> ancora a galla. <br/> "Parla ancora'"' ti avrei gridato e non ne avevo la bocca <br/> ne la forza per legarmi <br/> come il candido Ulisse dei miei ricordi <br/> al tuo scoglio. <br/> Mentre le fredde sirene del materialismo mi richiamano <br/> osservo le tue rive allontanarsi <br/> e le tue labbra immagino <br/> senza neppure più una lagrima, <br/> o mia Zacinto. <br/> Come paiono imprendibili da fuori le rocche del sentimento <br/> dentro le quali ero assediato con te <br/> con la tua immagine più bella. <br/> Cieco, illuso, immenso, ingenuo il mio ideale. <br/> Ma tutto è adesso sopraffatto e svanito <br/> alla parte più alta di me <br/> tendo un'imboscata <br/> per rivincita un ricatto, <br/> è l'invidia di chi non comprende. <br/> Il filo si strappa <br/> e subito tuonano <br/> i forti cannoni del materialismo <br/> contro una nave già innocua, <br/> che dolcemente riprende il largo.</p>
<h2><a name="19"></a>Giustificazioni futuribili - 27/04/1999</h2>
<p class="returnIndex"><a href="#index">[indice]</a></p>
<p class="indent">
Tra poche nuvole <br/> sarò di nuovo nel Giardino del Sole <br/> dove attendo con circolare trastullo <br/> un'alba e un tramonto.</p>
<p class="indent">
Già un anno quasi dall'ultima visita <br/> e la paura è forte, la paura di chi nega il destino <br/> è il destino peggiore.</p>
<p class="indent">
E la paura plasma immensi golem <br/> e la mia mano vi incide sopra parole folli.</p>
<p class="indent">
La guerra è la madre di tutte le follie <br/> la Guerra sarebbe la giustificazione delle mie follie <br/> e la pazzia più indegna: <br/> vivere una tranquilla normalità <br/> vivere e vedere altri morire <br/> vivere ed assistere su un letto sempre più rugginoso <br/> ad altri anni la morte. <br/> E vedere tutto questo blando orrore in volto <br/> come una barba allungarsi <br/> e vedere se stesso un'immagine di folle illusione. <br/> La paura del risveglio, la sua ricerca  <br/> nello stesso istante. <br/> Quale rifugio migliore! <br/> Distruggere un futuro possibile, sostenerne di terribili,  <br/> cascate e dirupi e ferite e diluvi, <br/> vedere abbattersi come una furia il vento <br/> scendere le nuvole e salire i mari <br/> imbrigliare i movimenti ed impedire così <br/> di fare quello che sarebbe andato perduto... <br/> La propria disfatta è alla Gloria della Giustificazione.</p>
<p class="indent">
La Giustificazione... <br/> cosa diventa per l'uomo la paura della propria incapacità. <br/> Io temo la viltà. <br/> Affrontare se stessi e la Normale Realtà, <br/> dimenticare di immaginare, <br/> è la più temuta delle Guerre.</p>
<h2><a name="20"></a>I Binari di Atlantide - 10/04/1999</h2>
<p class="returnIndex"><a href="#index">[indice]</a></p>
<p class="indent">
Scende la sera lenta colando <br/> dai vetri opachi di polvere e pioggia. <br/> Si consuma rimbalzando l'ultima lamina di bronzo,  <br/> riveste ancora questa sera di aprile umida <br/> di terra intrisa. <br/> Missili appaiono e fosche nuvole <br/> tra rondini <br/> infantili nello strepitio <br/> e coprono ancora i miei pensieri.</p>
<p>
Mi accorgo di correre retto lungo ogni punto di una curva.</p>
<p class="indent">
Oggi nella Pianura, di là dei monti, <br/> ho rivisto il volto dolce della mia trasognata fanciullezza, <br/> di alcuni trastulli bambini e di infiniti voli di cuore <br/> composta di un lontano vapore <br/> ormai.</p>
<p class="indent">
Dal vapore è riemersa una città, e una ragazza  <br/> che nel tempo ricordavo bambina <br/> che negli occhi è ancora bambina. <br/> La regina del mio Impero sommerso mi ha solo sorriso <br/> portandomi nel regno dell'ombra <br/> che materia divenne per prestarmi sostegno, <br/> scheletro del labile mio presente.</p>
<p class="indent">
Di quello che fu il mio Regno <br/> rimangono macerie e contesi brandelli <br/> e fumo s'innalza a celarne l'insieme. <br/> Spartito se lo furono il tempo <br/> e la nebbia, lo spazio e la ragione. <br/> Vagare nella sua sconfinata pianura <br/> È il mio destino <br/> e sono punto sul piano, che segue la retta <br/> della personal-virtuale percezione della vita <br/> intersecata  <br/> dalle infinite rette del piano: <br/> dove è più quella linea tanto marcata? <br/> Continuo a muovermi  <br/> incontro le mie regine negli angoli bui <br/> e nelle svolte improvvise <br/> vizioso ricorrere con anormale cadenza.</p>
<p class="indent">
Ad un tratto <br/> col loro accostarsi alla mia mente <br/> tutto riemerge, <br/> al loro svanire, allo scomporsi <br/> della coincidenza della loro immagine su un desktop <br/> di particolare sfumatura, <br/> il mio continente di nuovo affonda <br/> sommessamente.</p>
<p class="indent">
Ti amo come il cielo <br/> e le case <br/> i fiori e gli odori <br/> e il vento <br/> le ore rapide e le ore tristi. <br/> Hai fatto affiorare un mondo <br/> di cui tu sei stata protagonista <br/> di cui ancora, conservi per me una chiave. <br/> Dalla tua mano ho tratto la giovane scintilla  <br/> ebbrezza dell'illusione <br/> di un'esistenza geometricamente perfetta. <br/> In un sogno circolare e senza angoli...</p>
<p class="indent">
...Dalla foresta ho spiato il tuo viso <br/> che più non conosco: <br/> come allora ho trovato la fresca follia d'un abbandono.  <br/> Un amore viaggia su molti binari <br/> ma i binari, sono troppi, perché tutti si incontrino. <br/> Solo ad Atlantide. <br/> La follia di poter determinare  <br/> con un compasso <br/> la Retta Via.</p>
<h2><a name="21"></a>Marzo Ipertestuale - 20/03/1999</h2>
<p class="returnIndex"><a href="#index">[indice]</a></p>
<p class="indent">
Di ogni istante o luce e cielo <br/> ho l'immagine plasmante <br/> l'emozione. <br/> O di volta in volta l'inverso.</p>
<p class="indent">
Sul primo link punto la fantasia che rincorre <br/> lungo i vicoli della rete una disarmante realtà, <br/> ed ecco apparire sempre più coerente alla mia immaginazione <br/> un'aula e una vecchia cartina e su questa un tratto di penna, <br/> scorre un tempo inesistente, <br/> real player appare il cielo alla mia destra <br/> dalla finestra <br/> e un pensiero riaffiora tra i tanti che non posso recuperare <br/> undelete.</p>
<p class="indent">
Chiudo questa visione e sull'otto entro cliccando <br/> e mimose e nonni e case perdute. <br/> Mi sposto volando le immagini così lontane nel confronto, <br/> all'attuale umano sentire, mi sono già da tempo adeguato.</p>
<p class="indent">
Tasto destro poi sinistro e il multiplo parallelo castello <br/> di visioni crolla velocemente.</p>
<p class="indent">
Nella cifra 15/3 amo perdermi ancora <br/> tra i bookmarks la trovo e mi sciolgo in essa: <br/> quanto verde, e azzurro, e Pascoliana primavera <br/> e dolce speranza di gita esistono salvate nell'essenza <br/> sul mio povero HD! <br/> Ma quante volte finiscono per confondersi con essa <br/> pomeriggi di giugno e tulipani, ed allora <br/> smarrisco il mio senso, <br/> e torno ad essere uomo e il mio cervello si cala nella sua <br/> impenetrabile campana. <br/> Sotto di essa nulla percepisce e niente esce, rimbalzando <br/> ossessioni elettriche <br/> contro le sue pareti.</p>
<p>
Scandisk entra in background.</p>
<p class="indent">
Torno alla cronologica scalata al mio ricordo associativo <br/> e trovo un blu 21. <br/> In esso appare una fredda mattina alle 5,00 <br/> un merlo e il sole notturno, <br/> una garitta e sui muri, ancora sottili, tratti di penna, <br/> un fucile e la sua anima tagliente. Voglia di fuggire.</p>
<p class="indent">
Cade la linea e nella ram un ultimo lampo mi riporta  <br/> al consueto desktop. <br/> Posso ancora immaginare l'ipertesto nel suo scheletro, <br/> ma l'infinita combinazione dei suoi link sfugge, <br/> e nulla rimane di certo se non...</p>
<h2><a name="22"></a>Metamorfosi subcosciente di una macchina - 12/03/1999</h2>
<p class="returnIndex"><a href="#index">[indice]</a></p>
<p class="indent">
I miei libri mi osservano <br/> e solo mentre cade la mia distrazione <br/> loro tornano a essere materia <br/> e non appena finisce la bonaccia <br/> ed il mare torna ad incresparsi <br/> loro sono là, sulle ultime onde all'orizzonte <br/> dove l'occhio è perduto e non fa differenza <br/> l'alba o il crepuscolo, aria ed acqua.</p>
<p class="indent">
Cosa penseranno di me che conosco uno spicchio tanto meschino <br/> di infinito?</p>
<p class="indent">
Loro che sono un acino della vite della cultura <br/> il pensiero di chi è uomo, che dall'uomo si vuol salvare.</p>
<p class="indent">
Sento il mio corpo pullulare di cellule <br/> pixel a milioni, sulla mia mano mi danno immagine. <br/> Anch'io soggetto agli sbalzi di tensione <br/> che alle volte ricerco, per perdermi ancora <br/> fuori di ogni integrato, <br/> nel caos, alla ricerca di una casuale intuizione: <br/> fulmini mi colpiscano, e virus mi devastino!</p>
<p class="indent">
Scelgo alle volte di esplorare la mia ram <br/> e non trovo traccia del giorno precedente. <br/> Quando ho tentato di salvare un'emozione <br/> ho trovato solo un magnetico mistero, su cui imprimere  <br/> una fugace scarica blu-elettrica. Nulla più.</p>
<p class="indent">
I miei libri mi osservano. Per loro non sono <br/> che una stupida macchina elettro-metallica, <br/> immagine fugace e volatile memoria.</p>
<h2><a name="23"></a>A.D. 6999 - 04/03/1999</h2>
<p class="returnIndex"><a href="#index">[indice]</a></p>
<p class="indent">
Si Babbo caro <br/> ci sono anch'io <br/> tra coloro che uccisero <br/> l'Innocenza e ferirono nelle membra <br/> prima, <br/> nella amorevole fiducia conseguentemente, <br/> il nostro Unico Fratello. <br/> Quale punizione meriterò, <br/> quale giudizio calerà sulla mia anima <br/> ad epurare, a condannare quello che l'uomo non condanna <br/> ma che sento come il principio della colpevolezza? <br/> Ai tuoi occhi, come Adamo mi vorrei nascondere, <br/> come Giuda ho compiuto una deliberata delazione <br/> o forse solamente un meccanico ordine che <br/> ahimè <br/> un uomo solo non poteva rifiutare. Mi sento debole, <br/> ma come loro un tempo lontano vorrei fuggire. <br/> Tanto più l'uomo si avvicina a coloro che disprezza, <br/> perché emblemi comuni dell'uomo, <br/> tanto più nel cuore ti sta cercando, <br/> e forse implora la Punizione, <br/> che giustamente mai verrà.</p>
<p class="indent">
Con un singulto quasi ipnotico ho visto <br/> il tempo <br/> e il suo ripetersi nelle gocce d'acqua e nei ragni <br/> nel mare e nelle sue brezze; <br/> E l'uomo disprezzare se stesso <br/> dalle profondità del suo passato remoto <br/> agli abissi del suo futuro inconcepibile <br/> quando tutto questo non sarà nulla, <br/> niente più che una flebile impronta nella Storia; <br/> capisco il mio essere, <br/> sarò l'uomo che un giorno infinito <br/> in uno spazio indeterminato, <br/> starà male e disprezzerà se stesso, <br/> amando, nonostante tutto il suo cielo.</p>
<h2><a name="24"></a>Chiamate ricorsive - 28/02/1999</h2>
<p class="returnIndex"><a href="#index">[indice]</a></p>
<p class="indent">
Infinite sveglie trillano alle volte <br/> la notte sgraziata t'aprono innanzi <br/> o il mattino. <br/> Quante volte stanotte ho dormito <br/> e quante vite, che l'oblio <br/> sempre più preciso e velatamente geometrico <br/> nasconde alla nostra povera mente, <br/> tutelandola.</p>
<p class="indent">
Ho sognato che entravi nella mia stanza <br/> e la luce del sole era lucida <br/> e dalla finestra ti bagnava il viso. <br/> E stranamente fissandomi <br/> notasti in me turbamento, <br/> dal volto forse neppure tradito. <br/> Così sorpreso ti raccontai <br/> l'incredibile sogno che alle volte accade <br/> di vivere la notte. <br/> Ti dissi che avevo sognato  <br/> che tu al mattino entravi nella mia opaca stanza <br/> e dalla finestra scendeva un velo di luce <br/> sulle tue ciglia, e tu guardandomi in volto <br/> osservavi in me turbamento, ed era perché <br/> avevo sognato...</p>
<p class="indent">
E quante volte ho vissuto <br/> esperienze analoghe in mille vite <br/> e quante volte ho avvertito la loro presenza <br/> parallela e consecutiva <br/> che per fortuna la mia intelligenza non comprende, <br/> vi s'arrischiano i folli e a loro è dato vivere ovunque.</p>
<p class="indent">
Tra poco, lo sospetto, mi desterò, <br/> e di queste righe, e di questa vita, <br/> una pallida rimembranza aleggerà nei ricordi.</p>
<h2><a name="25"></a>Le ragioni della guerra - 26/02/1999</h2>
<p class="returnIndex"><a href="#index">[indice]</a></p>
<p class="indent">
Falchi d'acciaio ho sognato <br/> e legioni di terra e bronzo <br/> muoversi sul fondo melmoso di una valle. <br/> Fiumi di sangue e teste disperse <br/> fiamme <br/> su un villaggio <br/> mentre in lontananza una torre crollava  <br/> sul fianco colpita l'orgoglioso e labile edificio <br/> dell'intelligenza  <br/> crollava e polvere e vento e rombo.</p>
<p class="indent">
E la materia farsi plumbea e appiccicoso il cielo <br/> e l'uomo divenire lombrico cieco che striscia.</p>
<p class="indent">
E l'idea rimanere nelle mille gole tagliate <br/> o la parola nelle mani che avidamente s'aggrappano <br/> alla vita.</p>
<p class="indent">
Un lampo più grande, e l'uomo divenne Dio <br/> uno più piccolo e l'uomo scomparve.</p>
<p class="indent">
Infinite guerre e solo una. <br/> Moltitudini si perdono ai miei occhi <br/> e la realtà ingoia i loro drammi per restituirmi <br/> la folle placida mattina, in una stanza  <br/> di casa mia, in una illusoria vita.</p>
<p>
Qualche bambino, ride in strada...</p>
<h2><a name="26"></a>Proprietà invariante - 20/02/1999</h2>
<p class="returnIndex"><a href="#index">[indice]</a></p>
<p class="indent">
Salice o cipresso son la stessa cosa <br/> come la stessa cosa è il bello e il brutto <br/> il giovane e il vecchio che il giovane invidia.</p>
<p class="indent">
Mi sentivo giovane un giorno ma ero morto. <br/> E quando morto sarò per l'uomo, <br/> vivo resterò nel tempo <br/> e come fotogrammi nella cinepresa queste lettere <br/> si fisseranno. <br/> Quando mi vedrai io non sarò là o sarò ovunque <br/> se tu mi vedi non guardarmi adesso ma tra un secolo <br/> e immagina che "io sono" è solo un'illusione, <br/> la realtà è essere un continuo,  <br/> la retta i cui estremi si toccano <br/> passante per infiniti punti.</p>
<p class="indent">
Mia bella Beatrice, come ho potuto, <br/> come ho creduto di vederti! <br/> Quanto invece adesso, mi appari lontana <br/> nel tempo e nel cuore, <br/> ché se tu fossi stata mia <br/> non lo saresti mai stata, <br/> e la crudele consolazione mi rimane <br/> di averti per sempre conosciuta.</p>
<p class="indent">
Solido o liquido, scorre la materia <br/> nel largo e immobile fiume del tempo. <br/> In questo infinito vettore, <br/> riempiamo qualche cella, <br/> e al finire del ciclo, <br/> ogni parte di noi sarà prigioniera <br/> conservata per sempre.</p>
<p class="indent">
Per sempre sarò giovane <br/> per sempre sarò vecchio <br/> per sempre sarò odiato <br/> per sempre non sarò esistito...</p>
<p class="indent">
Tu cercami (se vuoi perder la vista), <br/> nella cella di ieri, <br/> a scontar l'eternità <br/> nel mio attimo di felice oblio <br/> l'amore.</p>
<h2><a name="27"></a>Azzurri feticci - 18/02/1999</h2>
<p class="returnIndex"><a href="#index">[indice]</a></p>
<p class="indent">
C'è stato un momento, ma forse più d'uno <br/> in cui sul finire di questo millennio <br/> sul sorgere della mia esperienza cosciente <br/> ho avvertito distintamente l'elettrica felicità <br/> azzurra consapevolezza  <br/> associata idealmente a mattine di maggio e tulipani <br/> che io ero giovane <br/> senza sospettare il tempo <br/> senza angustiare la mente sul domani <br/> credersi eternamente bambini  <br/> senza porsi l'eterno <br/> amare una canzone o uno sguardo o un fiore <br/> o un istante <br/> assumerlo pienamente e distrattamente <br/> e riviverlo con la mente al ritornare di qualche simulacro <br/> scorrere le giornate scoprendo il cielo ogni giorno <br/> ignorando se quel cielo ritornerà <br/> volare nella logica bambina, al di sopra di tutto.</p>
<p class="indent">
Senza sapere che il tempo ci guarda e scatta <br/> per noi le foto-ricordo, ieri troppo vicine <br/> oggi già logorate, cariche solo di sfumati colori. <br/> Tornano.</p>
<p class="indent">
Questo mi ha detto stamani la radio all'uscita dal sogno <br/> presentando, come un tempo con avrebbe fatto la luce del mattino <br/> o la voce della nonna <br/> quello che è adesso solo un feticcio, <br/> un frammento della mia fanciullezza. <br/> Ormai solamente di frammenti e di vuoti teschi <br/> mi si accalca d'un tratto alle volte il pensiero. <br/> Foglie gialle e cielo acciaio.</p>
<h2><a name="28"></a>Scatole cinesi - 16/02/1999</h2>
<p class="returnIndex"><a href="#index">[indice]</a></p>
<p class="indent">
Vedo solo l'illogicità del mondo <br/> dalla mia finestra di ghiaccio e marmo <br/> i miei occhi non filtrano tautologie <br/> la mia anima è una nota sfuggita che varia frequenza <br/> così che l'esistenza diventa una sinfonia confusa.</p>
<p class="indent">
Illogico è per l'uomo un universo fatto di sabbia <br/> che eternamente è sbattuto dalla risacca del tempo <br/> fin nel suo più remoto granello <br/> s'accumula, si disperde, <br/> s'accumula, si disperde.</p>
<p class="indent">
E ancora illogica è la sinfonia che ode e le mille luci <br/> che s'accendono in una criptica geometria attorno, <br/> che è solo una parte.</p>
<p class="indent">
Quale nota, se potesse, si glorierebbe di essere quella <br/> che Chopin più amò? <br/> E potrebbe allora comprendere il significato <br/> dell'Opera di cui fa parte?</p>
<p class="indent">
Tutto è codificato in un algoritmo, <br/> composto di infiniti enunciati, <br/> senza un modello, senza una chiave...</p>
<p class="indent">
Sono stato l'uomo che corre <br/> in un lungo corridoio, su cui infinite porte s'affacciano. <br/> Di queste solo qualcuna si apre alla mano dell'uomo. <br/> E si aprono su lunghi corridoi su cui infinite porte s'affacciano.</p>
<p class="indent">
Cosa importa se le altre infinite porte non posso aprire, <br/> se nessuna porta, porta fuori dell'infinito... <br/> Dietro ad ognuna troverò un altro corridoio, o forse no, <br/> forse troverò una piccola stanza senza porte, <br/> un altro infinito cubicolo.  <br/> Forse ci sarà Dio, e forse Egli gioca dietro ad ogni porta.</p>
<p class="indent">
E così l'uomo è impazzito <br/> Perché non comprende il suo essere <br/> e l'infinito è il granello che alla sua mente manca <br/> per concepire l'infinito. <br/> E vivere in una infinitesima parte del proprio oblio <br/> non è vivere, ma essere ombra.</p>
<p class="indent">
L'uomo non può concepire che Dio è l'ultima Nota <br/> della circolare e incomprensibilmente perfetta sinfonia, <br/> il mattone che alla sommità completa lo splendido edificio del tempo <br/> e ne diviene fondamenta.</p>
<p class="indent">
La chiave del nostro dipinto, o la fine di tutto. <br/> E forse entrambe le cose.</p>
<p class="footer">Pubblicato con Lettera22 versione 2019.12.0.0</p>
</body>

